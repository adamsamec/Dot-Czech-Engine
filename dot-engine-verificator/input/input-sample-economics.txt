EKONOMIKA – TEORETICKÁ PUBLIKACE
HOSPODÁŘSKÝ PROCES 
Poznali jste, že statky a služby, které slouží k uspokojování lidských potřeb, jsou výsledkem lidské práce. 
Výrobky musely někde vzniknout, tj. někdo je vyrobil (např. výrobní podnik). 
Pak se musí tyto výrobky rozdělit (tj. určit kde, kdy a k čemu se použijí) a směnit (např. výrobce je prodá obchodu a ten obyvatelstvu). 
Dále jsou výrobky spotřebiteli (obyvatelstvem, podniky a jinými organizacemi) spotřebovány. 
Souhrn uvedených činností, tj. výroby, rozdělování, směny a spotřeby, tvoří hospodářský proces. 
Jeho hlavní složkou je výroba, protože rozdělit, směnit a spotřebovat se může pouze to, co se vyrobilo. 
Fáze hospodářského procesu: 
1. Výroba – převážnou většinu statků v přírodě nenacházíme tak, jak bychom potřebovali. K jejich získání je nutné vynaložit lidskou práci, vyrobit je. Výroba je činnost, při které člověk přetváří přírodu ve statky a služby. Výrobu může provádět jednotlivec (např. živnostník) nebo celé výrobní firmy. K výrobě potřebujeme výrobní faktory – práci, přírodní zdroje, kapitál a informace. 
2. Rozdělování – všichni výrobci v národním hospodářství vyrobili, co vyrobit chtěli. Přichází druhá fáze hospodářského procesu, kdy každý účastník výrobního procesu získává svou odměnu. Všichni zaměstnanci vynaložili svou pracovní sílu a mají nárok na mzdu. Všichni vlastníci přírodních zdrojů (např. půdy) mají nárok na patřičnou rentu a všichni, kdo vkládali do výroby kapitál se hlásí o zisk či úrok. Tato fáze se nazývá rozdělování. Každý, kdo získal peníze v procesu rozdělování, jich část musí odvést do státní pokladny ve formě daní a sociálního a zdravotního pojištění. Stát je předepsaným způsobem (na základě parlamentem schválených zákonů) převádí tam, kde jsou třeba (např. i ostatním členům společnosti, kteří se na výrobě nepodíleli – děti, důchodci, nemocní apod.). Tomuto postupu se říká přerozdělování. Nástrojem přerozdělování jsou veřejné rozpočty (státní rozpočet, rozpočty krajů a rozpočty obcí). 
3. Směna – lidé už v pravěku zjistili, že si nejsou schopni sami vyrobit vše co potřebují. Proto se každý specializoval na určitý výrobek a pak si je vzájemně vyměňovali. Směna je tedy proces, ve kterém výrobci hledají odběratele pro své výrobky či služby. Také obchodníci hledají zákazníky pro své zboží či služby. Teprve v tomto okamžiku se ukáže, zda výsledky výroby najdou uplatnění. Když výrobek svého kupce nenajde, podnikatel nedosáhne zisk, ale prodělá. Při směně lidé za své peníze získávají na trhu statky a služby. 
4. Spotřeba – je poslední fází hospodářského procesu. Při spotřebě dochází k uspokojování potřeb. Spotřebu členíme na konečnou, výrobní, jednorázovou a dlouhodobou (kapitola 1.5 Spotřeba). 
V praxi samozřejmě hospodářský proces neprobíhá přesně fázovitě oddělen. Jednotlivé fáze hospodářského procesu – výroba, rozdělování, směna a spotřeba – se vzájemně  prolínají, doplňují nebo na sebe navazují.
Co je pro výrobní firmu pořizováním vstupů do výroby (nákup materiálu – např. mléka pro výrobu mléčných výrobků), je pro dodavatelskou firmu směnou (mlékárna prodala svůj výrobek – mléko a získala peníze). Pro zaměstnance je účast na výrobě rozdělováním (dostanou za odevzdanou práci mzdu) a pro stát je práce zaměstnanců ve firmách spojena s přerozdělováním (firmy převádí státu část mzdy zaměstnanců v podobě daně z příjmů a sociálního a zdravotního pojištění a stát ho přerozdělí tam, kde je potřeba). Na tomto příkladu vidíte, jak jsou všechny ekonomické subjekty ve společnosti na sobě závislé. Hospodářský proces je tedy pro společnost životně důležitý. Oblast, kde se uskutečňuje hospodářský proces, tj. výroba, rozdělování, směna a spotřeba, se nazývá hospodářství nebo také ekonomika. Podle územního rozsahu uvedených činností hovoříme o hospodářství místním, národním nebo světovém. 
Hospodářský proces ovlivňují: 
přírodní podmínky (nerostné bohatství, půda, podnebí, …), 
společenské bohatství (silnice, síť výrobců, přehrady, kulturní a školská zařízení, …), 
obyvatelstvo (vzdělanost, pracovní morálka, zručnost, věkové složení. …), 
společenský řád (možnost svobodného podnikání, volný trh, …). 
Hospodaření je účelné nakládání s prostředky, které má společnost nebo firma k dispozici. Hospodaření jsou činnosti, při kterých vynakládáme prostředky tak, aby vztah mezi výsledky činnosti (např. tržby z prodeje výrobků) a vynaloženými prostředky (např. náklady na výrobu) byl co nejpříznivější.
Hospodárnost je dosahování maximálních výsledků s minimálními zdroji. Hospodárně se musí chovat jak celé hospodářství (ekonomika), tak i každý jednotlivec. 
PŘÍKLAD: Příklady nehospodárnosti - přehnojování pozemků, vaření hovězího guláše ze svíčkové, jízdy nákladních automobilů v jednom směru nevytížených. 
Příklady hospodárnosti – využívání odpadů z domácností, výroba hraček z dřevěného odpadu, zhasínání světel v místnosti - pokud v ní někdo není nebo je dostatek denního světla, přezouvání ve škole, výroba papíru z recyklovaného materiálu. 
POJEM TRH 
Trh je místo, kde se střetává nabídka s poptávkou a utváří se cena zboží. Zboží je statek nebo služba určená ke směně na trhu. Prodávající a kupující vstupují do vzájemných vztahů, aby určili cenu zboží a množství, které se nakoupí a prodá. 
Původně trh znamenal místo, kde se kupovalo a prodávalo zboží jako potraviny, řemeslné výrobky, zvířata. Dnes se obchoduje i s cennými papíry, nemovitostmi, lidskou prací.  
Na trhu tedy dochází k prodeji a k nákupu zboží (na základě nabídky a poptávky) za určité ceny a v prostředí konkurence. Zboží nakupují a prodávají subjekty trhu  – domácnosti, firmy a stát.
SUBJEKTY TRHU 
1. Domácnosti (obyvatelstvo) – přicházejí na trh jako kupující s cílem nakoupit statky a služby, které slouží k uspokojování jejich potřeb. Tytéž domácnosti jsou vlastníky výrobních faktorů (práce, půdy, kapitálu), které nabízejí podnikům, aby za získané důchody (mzda, renta, úrok) mohly nakupovat. Vystupují na trhu jako kupující (poptávka), tak i jako prodávající (nabídka). 
2. Firmy – produkují výrobky za účelem prodeje. Na trhu vystupují jako prodávající (zboží a služby), tak i jako kupující (nákup výrobních faktorů), aby mohly dále vyrábět. Cílem účasti podniků na trhu je dosažení zisku. 
3. Stát – je specifický tržní subjekt, který vstupuje na trh s cílem ovlivnit jej a odstranit jeho některé negativní dopady na ekonomiku. Vystupuje zde jako prodávající (prostřednictvím státních podniků) i jako kupující (prostřednictvím státních zakázek, objednávek státních institucí aj.). Státní zásahy do tržního mechanismu lze nazvat „působením neviditelné ruky trhu“. Stát např. pomocí zákonů nutí výrobce k ekologickému chování (sankce za znečišťování životního prostředí).
NABÍDKA 
Prodávající přicházejí na trh s určitým množstvím statků nebo služeb (zboží), které chtějí prodat za určitou cenu. Tyto statky a služby představují nabídku. 
Nabídka je množství určitého druhu zboží, které chtějí prodávající za určitou cenu vyrobit a prodat. 
Čím je cena určitého zboží na trhu vyšší, tím více výrobců přichází na trh a chce prodat své zboží. Nabízené množství roste.  
Je-li cena na trhu nízká, nabídka se snižuje, protože výrobci nemají zájem prodávat za tak nízkou cenu. Nabízené množství klesá.  
Nabízené množství je tedy ovlivněno především cenou. Vyšší množství vyrobeného a prodaného zboží zvyšuje podnikatelům tržby a tím i zisk. 
PŘÍKLAD: Pojem nabídka si vysvětleme na konkrétním příkladu: V tabulce vidíme, jak se mění množství nabízeného zboží, např. másla, v závislosti na ceně.
3. Stát – je specifický tržní subjekt, který vstupuje na trh s cílem ovlivnit jej a odstranit jeho některé negativní dopady na ekonomiku. Vystupuje zde jako prodávající (prostřednictvím státních podniků) i jako kupující (prostřednictvím státních zakázek, objednávek státních institucí aj.). Státní zásahy do tržního mechanismu lze nazvat „působením neviditelné ruky trhu“. Stát např. pomocí zákonů nutí výrobce k ekologickému chování (sankce za znečišťování životního prostředí).
POPTÁVKA 
Kupující přicházejí na trh, aby koupili určité statky nebo služby (zboží). Jejich zájem o statky a služby představuje poptávku. 
Poptávka je množství zboží, které chtějí kupující při určité ceně koupit. 
Kupující má opačný zájem než prodávající – chce koupit zboží za co nejnižší cenu. Čím je cena vyšší, tím více budeme o koupi daného zboží přemýšlet a naše poptávka bude menší, než kdyby cena tohoto zboží byla nízká. Roste-li cena zboží, poptávané množství klesá. 
Sníží-li se cena zboží, poptávané množství stoupá. Bude-li stát televizor polovinu současné ceny, jistě si jich pořídíme do bytu více. Snížením ceny se stane zboží dostupným více lidem. 
Zvýší-li se cena zboží můžeme ho nahradit jiným, levnějším – říkáme tomu substituční efekt. Najdeme tedy podobné zboží s podobnými vlastnostmi, tzv. substitut. 
PŘÍKLAD: Pokud se zvýší cena hroznového vína, nahradíme ho jiným druhem levnějšího ovoce se stejnou výživovou hodnotou. Pokud se zvýší cena oblíbeného pracího prostředku, nahradíme ho levnějším pracím prostředkem se stejnými pracími schopnostmi apod. 
Pojem poptávka si vysvětleme na konkrétním příkladu: V tabulce vidíme, jak se mění množství poptávaného zboží, např. másla, v závislosti na ceně.
TRŽNÍ MECHANISMUS A KONKURENCE 
Tržní mechanismus Tržní mechanismus představuje procesy, které v rámci trhu probíhají. Je založen na vzájemném ovlivňování nabídky, poptávky a ceny. Tržní rovnováha Vysoká cena zboží vyvolává u spotřebitele sníženou chuť k nákupu, zatím co cena nízká k nákupu přímo vybízí. 
Vždycky tak tomu být nemusí. Říká se, že některé zboží „je i za korunu drahé“. Spotřebitel je však v řadě případů ochoten zaplatit i vyšší cenu, jestliže uzná, že užitná hodnota odpovídá výši ceny. Dále platí, že spotřebitel je ochoten respektovat i vyšší cenu, pokud poptávka převyšuje nabídku. 
Výrobce se orientuje na podnikání v těch oblastech, kde spotřebitelé projeví zvýšený zájem o zboží a opouští ty oblasti podnikání, kde je o zboží zájem snížený. 
Prodávající a kupující mají na trhu protikladné zájmy. Kupující se snaží koupit co největší množství zboží za co nejnižší ceny. Prodávající se snaží prodat co největší množství zboží za co nejvyšší ceny.  
Prodávajících je na trhu větší množství a vzájemně si konkurují. Snaží se získat kupující tím, že nabízejí příznivější podmínky: cenu, kvalitu, rychlost dodávek, servis atd.  
I kupujících přichází na trh celá řada. Mají možnost vybrat si zboží, které je pro ně výhodné.  
Velikost nabídky a poptávky se proto neustále mění, a tím se mění i ceny zboží. Jestliže je na trhu nedostatečná nabídka, nedostatek zboží na trhu, výrobci cenu zvýší. Množství nakupovaného zboží se tak sníží. Vyšší cena vyvolá zájem výrobců o výrobu tohoto zboží, začnou jeho výrobu rozšiřovat. Tím roste nabídka a cena zboží začne klesat. 
Při určité ceně se nabídka a poptávka dostávají do rovnováhy. Tuto cenu nazýváme rovnovážnou cenou.
Konkurence Je proces střetávání různých a protichůdných zájmů tržních subjektů. Proces konkurence je od trhu neoddělitelný a je předpokladem fungování trhu. Každý z účastníků trhu usiluje  o dosažení svého cíle, kterého dosáhne většinou na úkor jiných účastníků. Každý se snaží  o získání výhody ve srovnání s ostatními. 
Formy konkurence: 
1. Konkurence mezi nabídkou a poptávkou – je to konkurence mezi prodávajícím a kupujícím. První chce co nejdráže prodat, druhý nakoupit co nejlevněji. Nemají-li jinou možnost a musí obchodovat spolu, je výsledná cena, na které se nakonec dohodnou, kompromisem. Neodpovídá představám ani jedné strany, ale je v dané situaci přijatelná. 
2. Konkurence na straně poptávky – nastává v případě převahy poptávky nad nabídkou, kdy je nedostatek zboží na trhu. Pak konkurence mezi spotřebiteli vede ke zvyšování ceny. Rostoucí cena pak vytlačuje některé spotřebitele z boje (nemají dost peněz nebo nejsou ochotni tak draze nakupovat). 
3. Konkurence na straně nabídky – projevuje se v případě převahy nabídky nad poptávkou. To vyvolává cenový pokles, což vede ke zdokonalování výroby, protože firmy se snaží snížit náklady. Konkurence mezi firmami probíhá ve dvou základních formách: 
Konkurence cenová – má tendenci snižovat ceny. Výrobce chce přilákat spotřebitele právě k sobě a tím ohrozit pozice konkurentů. Ti nejsou schopni při nižší ceně vyrábět. Cílem je konkurenty zničit a v budoucnu diktovat ceny. 
Konkurence necenová – cílem je přilákat poptávku, ale jinými metodami – růstem kvality, inovacemi, obalovou technikou, servisem, službami, zdánlivými slevami, prodejem na úvěr, reklamou. 
PŘÍKLAD:. Vybraní mobilní operátoři, kteří působí na trhu v České republice a vzájemně si konkurují:
ZBOŽÍ 
Zboží je statek nebo služba určená ke směně na trhu. Ne každý vyrobený statek je určen ke směně, např. pro rodinu uvařený oběd je určen k osobní spotřebě členů rodiny. V současné době množství statků vyrobených ke směně na trhu výrazně převyšuje množství statků vyrobených k osobní spotřebě. 
Rozdělení zboží z hlediska poptávky: 
1. Zboží každodenní poptávky (každodenní potřeby) – například potraviny (chléb, mléčné výrobky, maso, ovoce, zelenina, nápoje) apod.  
2. Zboží časté (občasné) poptávky – zdravotnické a hygienické potřeby, textil, obuv, papírenské zboží, potřeby pro domácnost.  
3. Zboží dlouhodobé nebo zvláštní poptávky – nábytek, elektrospotřebiče, klenoty. 
Hodnota zboží 
U zboží rozeznáváme: 
1. Užitnou hodnotu – spočívá ve schopnosti zboží uspokojovat lidské potřeby (např. svetr hřeje, pečivo nasytí, kniha uspokojí naši duševní potřebu). Souhrn užitných vlastností daného výrobku tvoří jeho užitnou hodnotu. Podle užitné hodnoty se jednotlivé druhy zboží nedají porovnávat. Stejný druh výrobku může mít různou užitnou hodnotu pro dva či více jednotlivců – zákazníků. 
2. Směnnou hodnotu – směnná hodnota je poměr, ve kterém je jedno zboží směňováno na trhu za druhé zboží. Směnná hodnota vyjádřena v penězích je cena zboží. Směnná hodnota zboží je tím vyšší, čím více práce, přírodních zdrojů a kapitálu je do výrobku vloženo. Pro tržní ekonomiku je charakteristické to, že ceny jsou ovlivňovány dohodou mezi odběrateli a dodavateli – vznikají ceny smluvní (mohou být nad nebo i pod skutečnou hodnotou zboží).
Členění pracovníků 
Pracovníci prodejny Práce v obchodě vyžaduje vysokou odbornou úroveň. Pracovníci prodejny musí mít specifické odborné znalosti zejména o zboží, jeho objednávání, nákupu, skladování a prodeji. Musí nejen dobře ovládat obchodní počty, obchodní administrativu, ale i zásady psychologie prodeje a vhodného chování k zákazníkům. Práce v prodejně předpokládá kromě nutných ekonomických znalostí též určité znalosti z oblasti reklamy, propagace a oblasti aranžování. 
Členění pracovníků:
1. Obchodně provozní pracovníci 
Pracují především v obchodním provozu, tj. v prodejnách a skladech. Nejpočetnější a nejdůležitější část tvoří prodavači, pokladní, vedoucí provozní jednotky, vedoucí oddělení v obchodním domě, hypermarketu, skladníci a vedoucí skladu. 
Příklady pracovních činností prodavače – nabídka a prodej zboží a služeb, vystavení dokladu o prodeji zboží, inkaso, odběr a přejímka zboží, jeho skladování a ošetřování, aranžování zboží v prodejně, výzkum spotřebitelské poptávky, účast na inventarizacích a vyřizování reklamací.  Příklady pracovních činností vedoucích prodejen – řízení a kontrola práce podřízených pracovníků a hodnocení jejich pracovních výsledků, organizace práce, zajištění bezpečnosti a ochrany zdraví při práci, zabezpečení dodržování pracovně právních a jiných předpisů, výzkum spotřebitelské poptávky, zajištění zásobování prodejny potřebným sortimentem zboží, používání vhodných způsobů a forem nabídky a prodeje zboží, zajištění včasné ochrany majetku, administrativní práce (fakturace, reklamace). 
2. Dělníci 
Patří sem aranžéři, dělníci v propagaci a v obchodě, ve výrobě (pekaři, řezníci), řidiči, baliči, opraváři apod. 
3. Technicko-hospodářští pracovníci 
Administrativní pracovníci, sekretářky, kontroloři, samostatní referenti nákupu (zbožíznalci). 
Struktura pracovníků je závislá na velikosti prodejny a na formách prodeje (pultový prodej, samoobslužný prodej, prodej v supermarketech a hypermarketech apod.).
Zákoník práce 
Zákoník práce je celostátně platná právní norma, která upravuje vztahy mezi zaměstnanci a zaměstnavateli. Třetím subjektem, který může vstupovat do těchto vztahů, jsou odborové organizace. Zákoník práce může být konkretizován v některých případech v kolektivní smlouvě. Kolektivní smlouva je dohoda mezi vedením firmy a odborovou organizací (dobrovolné sdružení zaměstnanců, kteří do ní vstoupili), ve které lze sjednat a dohodnout podmínky, na kterých mají obě strany zájem, např. delší dovolenou, zabezpečení stravování nebo stravenek do provozoven veřejného stravování, nápoje zdarma, příspěvky na rekreaci, příspěvky na penzijní připojištění, poskytnutí mobilního telefonu či služebního auta zaměstnancům. Kolektivní smlouva se zpravidla uzavírá na jeden kalendářní rok. 
Účastníci pracovně právních vztahů 
Zaměstnavatelé Jsou právnické nebo fyzické osoby, které zaměstnávají fyzické osoby v pracovně právních vztazích. Zaměstnanci Jsou fyzické osoby, které jsou zaměstnány u zaměstnavatelů v pracovně právních vztazích. Způsobilost fyzické osoby vstupovat do pracovně právních vztahů jako zaměstnanec vzniká dnem dosažení 15 let. Podmínkou je také ukončená povinná školní docházka. Zákaz diskriminace Vyžaduje rovné zacházení se všemi zaměstnanci (pracovní podmínky, odměňování, pracovní postupy, odborná příprava) a vylučuje diskriminaci z důvodu rasy, barvy pleti, pohlaví, sexuální orientace, náboženství a víry, politického smýšlení, zdravotního stavu, majetku aj. Byl vysloven i zákaz sexuálního obtěžování. 
Pracovně právní vztah může mít podobu 
1. Pracovního poměru 
2. Dohod o pracích konaných mimo pracovní poměr: o dohoda o pracovní činnosti, o dohoda o provedení práce. 
Dohoda o pracovní činnosti (DPČ) se uzavírá na práce, které jsou sice v menším rozsahu, ale budou prováděny souvisle nebo opakovaně. Práce nesmí svým rozsahem převýšit v průměru polovinu stanovené týdenní pracovní doby (maximálně 20 hodin týdně). Dohoda musí být uzavřena písemně. Vzniká povinnost platit daň z příjmů, sociální a zdravotní pojištění. Dohodu o pracovní činnosti může uzavřít například bytové družstvo s pracovníkem, který bude zajišťovat úklid chodeb v domě. 
Dohoda o provedení práce (DPP) může být uzavřena na maximální rozsah 300 hodin ročně u jednoho zaměstnavatele. Vzniká povinnost platit daň z příjmů. Pokud bude příjem zaměstnance v měsíci vyšší než 10.000 Kč, bude zaměstnanec i zaměstnavatel platit sociální a zdravotní pojištění. V DPP musí být sjednána doba, na kterou se dohoda uzavírá a musí být sjednána písemně.  
Pracovní poměr 
Formy uzavření pracovního poměru: 
1. Pracovní smlouva – mezi organizací a pracovníkem (tedy zaměstnavatelem a zaměstnancem). 
2. Volba – voleni jsou např. poslanci, řídící pracovníci družstev. 
3. Jmenování – vedoucí pracovníci jsou jmenováni do řídících funkcí dle zvláštních předpisů, např. ředitele podniku jmenuje majitel či zřizovatel. 
Pracovní poměr vzniká dnem, který byl sjednán v pracovní smlouvě jako den nástupu do práce. Jestliže zaměstnanec ve sjednaný den nenastoupí do práce, aniž by mu v tom bránila překážka v práci, může zaměstnavatel od pracovní smlouvy odstoupit. 
Zaměstnanec může mít současně více pracovních poměrů. 
Pracovní poměr se sjednává na dobu: 
1. Neurčitou – pokud nebyla v pracovní smlouvě výslovně určena doba jeho trvání. 
2. Určitou – dobu trvání pracovního poměru na dobu určitou mezi týmiž smluvními stranami je možné sjednat na dobu nepřesahující 3 roky. Tato doba bude moci být ode dne vzniku prvního pracovního poměru na dobu určitou opakovaně sjednána nejvýše dvakrát (celkem tedy může být sjednána doba určitá mezi tímtéž zaměstnancem a tímtéž zaměstnavatelem třikrát za sebou). Jestliže od skončení předchozího pracovního poměru na dobu určitou uplyne doba 3 let, k předchozímu pracovnímu poměru na dobu určitou se nepřihlíží. 
Zkušební doba 
Zkušební doba nevzniká automaticky ze zákona. Se zkušební dobou při vzniku pracovního poměru musí souhlasit zaměstnavatel i zaměstnanec. 
Je-li sjednána zkušební doba, nesmí být delší něž 3 měsíce; u vedoucích zaměstnanců maximálně 6 měsíců. 
Zkušební dobu nelze platně sjednat zpětně poté, co již vznikl pracovní poměr nebo v jeho průběhu.  
Sjednaná zkušební doba musí být písemně uvedena v pracovní smlouvě. Lze ji sjednat se všemi zaměstnanci (např. mladistvými, osobami se zdravotním postižením).  
Sjednaná zkušební doba nemůže být dodatečně prodlužována, nestanoví-li zákoník práce jinak (například jde-li o překážky v práci, pro které zaměstnanec nekoná práci v průběhu zkušební doby. To znamená, že pokud zaměstnanec onemocní v průběhu zkušební doby, prodlouží se jeho zkušební doba o prvních 21 kalendářních dnů trvání pracovní neschopnosti).  
V rámci sjednané zkušební doby platí možnost zrušení pracovního poměru jak zaměstnavatelem, tak i zaměstnancem, a to i bez udání důvodu.
Převedení na jinou práci 
Zaměstnavatel může: převést zaměstnance na jinou práci než byla sjednána v pracovní smlouvě pouze v případech vymezených zákoníkem práce, a to i bez souhlasu zaměstnance. K takovým případům patří: 
o odvrácení mimořádné události (živelné události nebo jiné hrozící nehody a ke zmírnění jejich následků), o výpověď daná zaměstnanci pro neplnění předpokladů stanovených právními předpisy pro výkon sjednané práce, podává-li bez zavinění zaměstnavatele neuspokojivé pracovní výsledky (může jít jak o odborné znalosti, tak o manuální zručnost či organizační schopnosti, např. získání řidičského průkazu, ukončení vysokoškolského studia určitého zaměření atd. během posledních 12 měsíců musí být zaměstnanec písemně vyzván zaměstnavatelem k odstranění těchto nedostatků neučiní-li tak, může dostat výpověď), 
výpověď daná zaměstnanci z důvodů, pro které by s ním zaměstnavatel mohl okamžitě zrušit pracovní poměr (může jít o trestný čin, neomluvenou absenci, požívání alkoholu na pracovišti), výpověď daná zaměstnanci pro soustavné méně závažné porušování povinností vyplývajících z právních předpisů vztahujících se k vykonávané práci (jestliže byl z tohoto důvodu písemně upozorněn na možnost výpovědi a to v průběhu posledních 6 měsíců může jít o soustavné nedodržování pracovní doby), 
bylo-li proti zaměstnanci zahájeno trestní řízení pro podezření z úmyslné trestné činnosti spáchané při plnění pracovních úkolů a to na dobu do pravomocného skončení trestného řízení. 
Kromě těchto případů má zaměstnavatel možnost převést zaměstnance na jinou práci než byla sjednána v pracovní smlouvě, ovšem jen když s převedením bude zaměstnanec souhlasit, a to z důvodu prostoje nebo pro přerušení práce způsobené nepříznivými povětrnostními vlivy. Zaměstnavatel může také převést zaměstnance na jinou práci bez jeho souhlasu za předpokladu předchozího projednání s odborovou organizací. Toto projednání není vyžadováno, nebude-li doba převedení delší než celkem 21 pracovních dnů v kalendářním roce. Zaměstnavatel může převést zaměstnance bez jeho souhlasu na jinou práci než doposud vykonával, ale v rámci sjednaného druhu práce v pracovní smlouvě. V tomto případě se nejedná o změnu obsahu pracovní smlouvy. O převedení na jinou práci může ze zdravotních nebo rodinných důvodů požádat zaměstnavatele sám zaměstnanec. Zaměstnavatel je povinen této žádosti vyhovět, pokud mu to umožňuje provozní situace. Žádosti o převedení na jinou práci z důvodu pracovního úrazu nebo nemoci z povolání musí zaměstnavatel vyhovět. 
Zaměstnavatel musí: převést zaměstnance na jinou práci než byla sjednána v pracovní smlouvě v těchto případech: 
ze zdravotních důvodů, kdy podle lékařského posudku zaměstnanec nesmí vykonávat dosavadní práci (např. infekční onemocnění), 
z důvodu těhotenství, o kojící zaměstnankyni.
Pracovní doba Pracovní doba je doba, v níž je zaměstnanec povinen vykonávat pro zaměstnavatele práci a doba, v níž je zaměstnanec na pracovišti připraven k výkonu práce podle pokynů zaměstnavatele, s výjimkou doby poskytnuté pro přestávku v práci na jídlo a oddech.  Délku týdenní pracovní doby stanoví zaměstnavatel, případně ji dohodne s odbory v kolektivní smlouvě. Maximální délka pracovní doby stanovená zákoníkem práce je 40 hodin týdně. 

Přestávky v práci Zaměstnavatel je povinen poskytnout zaměstnanci nejdéle po 6 hodinách nepřetržité práce přestávku v práci na jídlo a oddech v trvání nejméně 30 minut. Mladistvému zaměstnanci (do 18 let) musí být tato přestávka poskytnuta nejdéle po 4,5 hodinách. U všech zaměstnanců vždy musí jít o přestávky v průběhu práce, nikoliv na počátku nebo na konci pracovní doby. V případě 12 hodinové směny mají zaměstnanci nárok na nejméně dvě 30 minutové přestávky v práci. Práce přesčas Práce přesčas je práce vykonávána zaměstnancem výjimečně na příkaz zaměstnavatele nebo s jeho souhlasem nad rámec stanovené týdenní pracovní doby a mimo stanovený rozvrh pracovních směn. Práci přesčas může zaměstnavatel zaměstnanci nařídit jen z vážných provozních důvodů. Práce přesčas je zákoníkem práce limitována: o zaměstnavatel může nařídit 150 hodin práce přesčas v kalendářním roce a 8 hodin v jednotlivých týdnech, o na přesčasových hodinách nad tento limit se zaměstnavatel musí dohodnout se zaměstnancem, ovšem i dohodnutá přesčasová práce má svůj limit, který může činit maximálně 266 hodin, o celkový nepřekročitelný rozsah přesčasové práce v kalendářním roce činí 416 hodin, o do limitů práce přesčas se nezapočítává práce přesčas, za níž bylo na žádost zaměstnance poskytnuto náhradní pracovní volno. 
Zaměstnavatel nesmí nařídit práci přesčas těhotným ženám a zaměstnankyním (i zaměstnancům), kteří pečují o dítě mladší než 1 rok a mladistvým. Práce v noci Noční práce je zákoníkem práce vymezena na dobu mezi 22. a 6. hodinou. Pokud zaměstnanec ze své pracovní doby pracuje v průběhu tohoto časového úseku pravidelně alespoň 3 hodiny, je pokládán za zaměstnance pracujícího v noci.  Pokud těhotná zaměstnankyně a matka do konce devátého měsíce po porodu pracující v noci požádá o zařazení na denní práci, musí jí zaměstnavatel vyhovět. Pro mladistvé zaměstnance platí úplný zákaz práce v noci. 
Dovolená 
Dovolená patří k základním právům zaměstnance. Je určena k odpočinku a regeneraci fyzických i psychických sil zaměstnanců. Předpokladem zákonného nároku na dovolenou je pracovní poměr. Při čerpání dovolené náleží zaměstnancům náhrada mzdy ve výši průměrného výdělku.  Zákoník práce vymezuje tyto druhy dovolené: 
1. Dovolená za kalendářní rok – podmínkou pro poskytnutí této dovolené je výkon práce alespoň 60 dnů v kalendářním roce za nepřetržitého trvání pracovního poměru u téhož zaměstnavatele po celý kalendářní rok. Pokud zaměstnanec neodpracuje u zaměstnavatele celý kalendářní rok (např. nastoupí do zaměstnání v průběhu roku) je mu poskytována poměrná část dovolené. Ta se určuje tak, že za každý celý kalendářní měsíc nepřetržitého trvání pracovního poměru se poskytne jedna dvanáctina dovolené za kalendářní rok.
2. Dovolená za odpracované dny – náleží zaměstnanci, který neodpracoval pro téhož zaměstnavatele za nepřetržitého trvání pracovního poměru alespoň 60 dnů. V takovém případě mu vznikne nárok na dovolenou jedné dvanáctiny za 21 odpracovaných dnů. 
Výměra (délka) dovolené v podnikatelské sféře činí nejméně 4 týdny v kalendářním roce. Delší výměra dovolené musí být sjednána v kolektivní smlouvě nebo ve vnitřním předpisu (pokud v podniku není založena odborová organizace). 
Výměra dovolené v nepodnikatelské sféře činí 5 týdnů v kalendářním roce. Další prodloužení dovolené těmto zaměstnancům není možné. 
Dobu čerpání dovolené určuje zaměstnavatel. Zákoník práce stanoví, že alespoň 2 týdny dovolené musí zaměstnanec vyčerpat vcelku.
ODPOVĚDNOST ZAMĚSTNANCE ZA ŠKODU 
 
1. Obecná odpovědnost Má ji každý zaměstnanec, který způsobí škodu zaměstnavateli zaviněným porušením povinností při plnění pracovních úkolů. Zaměstnavatel při uplatnění nároku na náhradu škody musí zaměstnanci prokázat vinu. Jestliže zaměstnanec způsobil škodu úmyslně nebo v opilosti (nebo pod vlivem jiné návykové látky), je povinen nahradit celou skutečnou škodu v plné výši. Jestliže zavinil škodu nedbalostí, náhrada nesmí přesáhnout čtyř a půl násobek jeho průměrného měsíčního výdělku.  2. Zvláštní druhy odpovědnosti a) Odpovědnost za schodek na svěřených hodnotách (hmotná odpovědnost) Má ji zaměstnanec, s nímž zaměstnavatel uzavřel písemnou dohodu o odpovědnosti za schodek na svěřených hodnotách, které musí zaměstnanec vyúčtovávat (peníze, ceniny, zboží, …). Tato dohoda musí být uzavřena písemně, může ji uzavřít pracovník starší 18 let. U kolektivní hmotné odpovědnosti zaměstnanci uhrazují schodek podílově podle vzájemného poměru svých hrubých výdělků. Podíl zaměstnance nesmí přesáhnout průměrný měsíční výdělek, podíl vedoucího a jeho zástupce se započítává ve dvojnásobné výši. b) Odpovědnost za ztrátu svěřených předmětů Má ji zaměstnanec za věci (pracovní pomůcky), které mu zaměstnavatel svěřil na základě písemného potvrzení. Zaměstnavatel není povinen dokázat zaměstnancovu vinu. Zaměstnanec uhrazuje zůstatkovou cenu věcí. c) Odpovědnost za nesplnění povinností k odvrácení škody Má ji zaměstnanec, který vědomě neupozornil vedoucího na hrozící škodu ani proti ní nezakročil. Výše náhrady nesmí překročit částku rovnající se trojnásobku zaměstnancova průměrného měsíčního výdělku. 
6.3.4 ODPOVĚDNOST ZAMĚSTNAVATELE ZA ŠKODU 
1. Obecná odpovědnost Zaměstnavatel odpovídá za škodu, která zaměstnanci vznikla při plnění pracovního úkolu nebo v přímé souvislosti s ním, jestliže škoda byla způsobena porušením právní povinnosti nebo úmyslným jednáním proti pravidlům slušnosti a občanského soužití (např. dostal neprávem výpověď). 
2. Zvláštní druhy odpovědnosti 
a) Odpovědnost při pracovních úrazech a nemocech z povolání Zaměstnavatel se zcela zbaví této odpovědnosti důkazem, že jedinou příčinou úrazu či nemoci bylo zaměstnancovo zaviněné porušení předpisů o bezpečnosti a ochraně zdraví při práci nebo zaměstnancova opilost (nebo zneužití jiných návykových látek), a že zaměstnavatel nemohl škodě na zdraví zabránit. Případně má-li důkaz, že zaměstnanec jednal lehkomyslně. Pracovním úrazem není úraz, který se přihodí zaměstnanci na cestě do zaměstnání a zpět. Pokud zaměstnavatel zaměstnává alespoň jednoho zaměstnance, musí být podle zákona povinně pojištěn pro případ pracovního úrazu nebo nemoci z povolání zaměstnance. 
b) Odpovědnost za škodu na odložených věcech zaměstnanců Vztahuje se na věci, které byly při plnění pracovních úkolů odloženy na k tomu určeném místě nebo na místě, kde se obvykle odkládají (uzamčená skříňka v šatně). Zaměstnavatel je povinen nahradit škodu v plné výši. Pokud se jedná o škodu na věcech, které se běžně do zaměstnání nenosí (klenoty, větší částky peněz) a pokud je organizace nebo podnikatel nepřevzali do úschovy, odpovídají do výše 10.000 Kč. 
c) Odpovědnost při odvrácení škody Vztahuje se na případy, kdy zaměstnanec utrpěl věcnou škodu nebo vynaložil účelné náklady, když odvracel nebezpečí hrozící zaměstnavateli a počínal si způsobem přiměřeným okolnostem. Zaměstnanci se hradí věcná škoda a účelně vynaložené náklady. 
Historický vývoj peněz 
1. Výměna zboží za zboží - původně měla směna podobu výměny zboží za zboží. Jde o tzv. směnu naturální neboli barter (barterový obchod  tři kožešiny za pazourkovou sekeru). Ještě dnes se používá u velkých a rizikových obchodů, například za stroje vyvezené do Ruska bude zaplaceno ropou, kaviárem, uranem, plynem. 
2. Všeobecný ekvivalent (speciální druh zboží) - s rostoucím obchodem díky rozvoji dělby práce tato směna zboží za zboží začala být nepraktická a lidé hledali zboží, za které by kdekoliv a cokoliv rádi vyměnili, nepodléhalo by zkáze nebo poškození a vyhovovalo všem. Každá společnost si vytvořila speciální druh zboží, tzv. všeobecný ekvivalent (mušle, plátno  slovo platit vzniklo od slova plátno, slonovina, kožešiny, sůl). Také se jim říká komoditní (zbožové) peníze. 
3. Drahé kovy - od 5. až po 4. tisíciletí př. n. l. (Mezopotámie - vážené stříbro) - časem se ukázaly jako nejvhodnější všeobecný ekvivalent drahé kovy (jsou vzácné, dobře se dělí na malé části, uchovávají, přenášejí, nekazí se). 
4. Mince z drahých kovů - od 7. až po 6. století př. n. l. (Malá Asie) - později se začaly z drahých kovů razit mince (nejprve ze stříbra, pak zlata, postupně se obsah drahých kovů v mincích snižoval  zlaťáky, stříbrňáky, měďáky, slitina mědi a cínu). 
5. Mince ze slitin kovů - bez obsahu drahých kovů. 
6. Papírové peníze - 10. století (Čína), 17. století (Evropa- 1661 Švédsko) - začaly se tisknout s rozvojem funkcí vznikajících států. Tyto peníze mají samy o sobě mizivou hodnotu, stát jejich hodnotu původně garantoval státním zlatým pokladem. To znamená, že hodnota bankovek byla zpočátku dána množstvím drahého kovu, za který byla směnitelná. Dnes papírové peníze nemají žádné zlaté krytí, garance je dána pouze čestným slovem státu. 
7.  Bezhotovostní peníze - mají-li obchodní partneři účty u banky (firmy i občané), mohou nakupovat bez použití mincí a bankovek převodem peněz z účtu na účet (peníze  číslo v počítači). Koncem 19. století začíná používání deviz - bezhotovostní forma cizích (zahraničních) peněz.
Funkce peněz 
1. Fungují jako prostředek směny neboli oběživo - umožňují výměnu zboží za zboží,   časově oddělit výměnu zboží za peníze a následnou výměnu peněz za jiné zboží. Umožňují   časově oddělit předání zboží a jeho zaplacení později (tak zvaný nákup „na fakturu“).
2. Vystupují jako míra hodnot (měřítko cen) - jsou všeobecně uznávaným ekvivalentem. Počtem peněžních jednotek je vyjádřena cena zboží na trhu (lze jimi porovnat hodnotu nepoměřitelných věcí, např. svačiny a knihy). 
3. Jsou prostředkem akumulace (uchovatelem hodnoty) - dají se hromadit, akumulovat. Také se říká, že mají funkci pokladu (který můžeme použít později). 
Hotovostní placení 
Uskutečňuje se nejen při platbách „ z ruky do ruky“ - například v obchodech, v kadeřnictví, v restauraci, ale i prostřednictvím výběrů a vkladů peněz v peněžních ústavech a na poště. Probíhá mezi podniky nebo mezi podniky a obyvatelstvem s použitím peněz v hotovosti (bankovky a mince). Výhodou je jistota zaplacení, peníze jsou ihned k dispozici. Nevýhodou je časová náročnost, malá bezpečnost. Podnik eviduje hotovostní peníze v pokladně. Pokladník vede pokladní knihu, do které zapisuje jednotlivé peněžní transakce na základě příjmových pokladních dokladů a výdajových pokladních dokladů.  
Hotovostní operace u peněžních ústavů Výběry u peněžního ústavu (nejčastěji v bance) uskutečňuje firma při potřebě vybrat peníze z běžného účtu a vložit do pokladny firmy (potřebuje peníze např. na vyplácení cestovních náhrad, drobných nákupů „na dobírku“ apod.). Vybírat hotovost může pouze majitel účtu nebo osoba, která má k účtu dispoziční právo. To se sjednává prostřednictvím smlouvy o běžném účtu mezi majitelem a bankou. Součástí smlouvy je podpisový vzor majitele. Vklady se uskutečňují například při potřebě firem uložit tržby získané od zákazníků v hotovosti na svůj běžný účet, při potřebě rychle uhradit svůj dluh formou vložení hotových peněz na účet věřitele apod. Výběry a vklady se v bankách realizují prostřednictvím k tomu speciálně vytvořených formulářů: Jejich charakteristika je uvedena v učebnici Komunikace ve službách.
Hotovostní operace u pošty 
Jestliže se pohyb hotových peněz uskutečňuje prostřednictvím pošty, hovoříme o posílání peněz. K posílání peněz slouží poštovní poukázky. Jejich druhy a možnosti použití jsou uvedeny v učebnici Komunikace ve službách.
Bezhotovostní placení 
U bezhotovostního platebního styku se platby uskutečňují odepisováním a připisováním peněz na účty účastníků. Podle toho, jestli je ten, kdo platbu zadává věřitel nebo dlužník, rozlišujeme dvě základní formy bezhotovostního placení.
Bankovní účet 
Jednou ze základních potřeb občanů i firem je bezpečně ukládat své peníze. Tuto funkci plní banky. Banky umožňují občanům a firmám zakládat jejich vlastní bankovní účty, na kterých jejich peníze přijímají, chrání a navíc poskytují celou řadu doplňkových služeb k manipulaci s nimi a k jejich zhodnocování. Bankovní účty jsou vedeny buď v české měně, nebo v různé cizí měně, obecně v devizách. Proto se těmto účtům říká devizové účty. Pro klienty jsou vedeny: 
Běžné účty – na nichž jsou uloženy peněžní prostředky na viděnou (jsou propláceny kdykoliv na požádání klienta) a slouží k provádění platebního styku. Banka přijímá na běžný účet peněžní prostředky v hotovostní i bezhotovostní formě, provádí z běžného účtu domácí a zahraniční platby a výplaty v hotovosti. Účty mají i názvy podle poskytovaných služeb, např. komerční banka nabízí a-konto, e-banka konto komfort a konto rodina, apod. 
Vkladové účty – ty slouží k ukládání peněžních prostředků na sjednanou dobu za účelem dosažení úrokového výnosu. Není z nich běžně prováděn platební styk. Banky nejčastěji nabízejí různé spořící účty a účty termínovaných vkladů. 
Účty jsou vedeny na smluvním základě. Řídí se obchodním zákoníkem, kde je upravena smlouva o běžném účtu a smlouva o vkladovém účtu. Vodítkem pro banky jsou také všeobecné obchodní podmínky České národní banky (doporučené postupy pro vedení účtů a provádění platebního styku). 
Klienty bank (majiteli účtů) mohou být: o fyzické osoby (občané, podnikatelé), o právnické osoby. 
Smlouva o běžném účtu, zřízení a zrušení běžného účtu 
Smlouva o běžném účtu je upravena obchodním zákoníkem. Před uzavřením smlouvy o běžném účtu si banka vyžádá od budoucího klienta doklady, které osvědčují jeho totožnost nebo právní existenci. Jejich kopie se stanou součástí dokumentace, která se uchovává v bance po celou dobu jeho existence. Banky nevedou anonymní účty zásada bankovní praxe a současně opatření proti praní „špinavých peněz“. 
Fyzická osoba (podnikatel) předkládá průkaz totožnosti, doklad o podnikatelském oprávnění (živnostenský list, koncesní listinu, výpis z obchodního rejstříku). 
Právnická osoba doklad osvědčující právní subjektivitu (výpis z obchodního rejstříku, stanovy, zakladatelskou listinu). 
Platební styk v cizí měně  
Maloobchodní valutový trh - (valuty = hotovostní mince a bankovky v zahraniční měně) zajišťují směnárny, některé cestovní kanceláře, hotely, ale i banky v rámci své směnárenské činnosti. Za poskytnutí směnárenských služeb si banka zpravidla účtuje odměnu. Některé směnárny (hlavně ty nebankovní) si poplatky neúčtují, výnos jim zajistí větší rozdíly mezi kurzem nákup a střed a kurzem prodej a střed.  
Devizový trh - (devizy = zahraniční měna uložená na účtech u banky, v cenných papírech nebo pohledávkách) je podstatnou částí obchodů s cizími měnami a je považován za trh velkoobchodní.  
Zajišťují ho banky, které kromě běžného platebního styku v domácí měně v Kč umožňují svým klientům platební styk ve všech běžných cizích měnách (eurech, US dolarech, britských librách apod.). Jestliže klient nemá svůj vlastní devizový účet v dané měně, všechny operace budou přepočítány aktuálním kurzem banky mezi danou měnou a Kč. Těmto transakcím se říká kurzové obchody a jsou jedním ze zdrojů zisku bank. Jiný kurz totiž banky používají pro nákup měny od klientů a jiný pro prodej. Měna se tak chová jako kterékoli jiné zboží. Prodává se za vyšší cenu, než se nakupuje.  
Nákupní kurz (kurz, který banka uplatňuje při nákupu valut či deviz od klientů) a prodejní kurz (kurz, který banka používá, když klientům valuty a devizy prodává) uvádějí banky ve svém kurzovním lístku, který je přístupný na přepážkách bank a také na internetu. Kurzy se liší každý den, často i během dne, podle vývoje kurzů na světových burzách. Jestliže jedno euro pořídíme za méně českých korun než v předchozím období, říkáme, že koruna vůči euru „posiluje“, jestliže jedno euro pořídíme za více českých korun, říkáme, že koruna vůči euru „oslabuje“.  
Kurzy se liší nejen v čase, ale i mezi jednotlivými bankami. Proto se pro ekonomické účely firem, k prognózám a různým oceněním, při nichž je třeba přepočítávat cizí kurzy na českou měnu nejčastěji používá kurz České národní banky, tzv. „ČNB-střed“.
Inflace je ekonomický jev, který označuje všeobecný růst cenové hladiny, neboli snížení kupní síly peněz. Deflace je opačným jevem k inflaci, tedy pokles cenové hladiny. 
PŘÍKLAD: Hyperinflace – Jugoslávská bankovka z roku 1993 v hodnotě 500 miliard dinárů: 
Čistou inflaci vypočítává Český statistický úřad (ČSÚ), jako přírůstek cen ve spotřebním koši (do něj se zahrnují typické nutné výdaje obyvatelstva - bydlení, strava, kultura atd.). Průměrná meziroční míra inflace v ČR v roce 2009 byla 1,0 %, v roce 2010 necelé 1 %. Inflace je způsobena kombinací mnoha vlivů. Může ji způsobit vydávání většího množství peněz do oběhu prostřednictvím centrální banky, snižování úrokových sazeb centrální bankou, příliv zahraničního kapitálu, nedostatek klíčových surovin či potravin. Stejně tak psychologické vlivy ze strany obyvatelstva, jako je překotné vybírání úspor, za něž se nakupuje zboží (před krizemi, válkami). Všechny tyto vlivy zvyšují inflaci.  
Naopak příznivá očekávání obyvatelstva, která se projevující ve zvyšování úspor, vysoká produktivita práce, kdy je více kvalitních statků na trhu, vede k posilování hodnoty peněz a tím ke snižování inflace (desinflace). Inflace je často cenou za nedobré chování společnosti. 
 
PŘÍKLAD: Španělé po objevení Ameriky získali ohromný zdroj drahých kovů. Ty, poté co se dostaly do Evropy, způsobily růst cen, tedy inflaci. Zlato, které se dováželo z kolonií v Jižní Americe, však španělské ekonomice nepřineslo nic dobrého. Zdejší podnikatelé se díky němu nestali efektivnější a nevyráběli o nic více než dříve. Vydávání téměř neomezeného množství zlatých peněz způsobilo, že namísto rozvoje vlastní řemeslné výroby a obchodu bylo jednodušší vše nakoupit. Zatímco ve Francii se budovaly nové manufaktury, řemeslná výroba ve Španělsku upadala. Většina tehdejší španělské inteligence s nelibostí sledovala to, jak je vše ve Francii mnohem levnější, než v jejich rodné zemi. Krize se neustále zvětšovala a dosáhla takové míry, že z kdysi jedné z nejsilnější mocnosti na světě se stala kořist pro ostatní. 
Míra inflace 
Míra inflace je velmi důležitý makroekonomický ukazatel pro národní ekonomiku i pro mezinárodní srovnávání a rozhodování. 
Míra inflace se uvádí v procentech. Růst cenové hladiny se měří pomocí tzv. spotřebního koše (pevně stanovený soubor zboží a služeb, řádově stovky) a porovnáváním tzv. cenových hladin spotřebního koše v různých časových obdobích. 
1.  Česká národní banka Také se jí říká centrální banka. Stojí na vrcholu bankovní soustavy, je státní institucí, nepodnikatelským subjektem (jejím cílem není dosažení zisku). 
2.  Ostatní bankovní instituce Jde o obchodní (komerční) banky, spořitelny (ty se soustřeďují především na fyzické osoby, zejména občany), specializované banky (hypoteční, investiční, rozvojové, stavební spořitelny), úvěrová družstva (přijímají vklady od svých členů a poskytují jim úvěry). Jsou podnikatelskými subjekty, zřízenými za účelem dosažení zisku. 
Česká národní banka (ČNB) 
Není bankou obchodního typu (jejím hlavním cílem není dosažení zisku). Hlavním cílem ČNB je zajištění cenové stability, což je udržení optimální výše inflace, tj. růstu cen v ekonomice státu. Pro tento cíl je důležitá nezávislost ČNB (spolupracuje s vládou, ale není na ní závislá). Ústředí ČNB je v Praze, nejvyšším řídícím orgánem je bankovní rada. Má 7 členů, které jmenuje na dobu 6 let prezident republiky. V čele bankovní rady stojí guvernér ČNB (Miroslav Singer), zastupuje ho jeden ze dvou víceguvernérů. Bankovní rada je ve svých rozhodnutích samostatná, o své činnosti pravidelně informuje vládu ČR.
Vkladové a depozitní certifikáty, bankovní obligace 
Jsou to cenné papíry vydané bankou, které představují potvrzení o jednorázovém vkladu nebo jde o cenné papíry, které banka nabízí k prodeji. Jsou úročeny, sazba je různá podle délky splatnosti a výše vkladu. Vkladový certifikát - (potvrzení o vkladu) je vystavován na různou dobu splatnosti (1 až 24 měsíců), může mít různou nominální hodnotu (v Kč). Vklad je úročen pevnou úrokovou sazbou, která roste s délkou splatnosti. Po uplynutí lhůty se vyplatí vklad i úrok. Depozitní certifikát - po uplynutí doby splatnosti je vyplácena jeho nominální hodnota. Při jeho získání klient vloží nižší částku, než která je mu vyplacena a získá tak skrytý úrok. 
PŘÍKLAD: Bankovní obligace (dluhopisy) jsou dlouhodobé cenné papíry (dlouhodobě nevypověditelné) s dobou splatnosti většinou 5 let (a více). Úroková sazba je poměrně vysoká a úroky se vyplácejí většinou každého půl roku. Banky je vydávají k prodeji pro své klienty zejména z důvodu získání většího množství finančních prostředků. Majitel obligace ji může před dobou splatnosti prodat na burzovním nebo mimoburzovním trhu s cennými papíry za tržní cenu.  
Devizové účty 
Kromě korunových vkladů soustřeďují banky také vklady v zahraničních měnách. Například v EUR (eurech), USD (amerických dolarech), CAD (kanadských dolarech) apod. Fyzickým i právnickým osobám, které podle devizového zákona mohou mít účet vedený v zahraniční měně otevírají banky tzv. devizové účty. Využívají je zejména firmy, které obchodují se zahraničím.
Vybrané druhy úvěrů 
Z hlediska času (splatnosti) a) krátkodobé úvěry se splatností do 1 roku včetně, b) střednědobé úvěry se splatností nad 1 rok do 5 let včetně, c) dlouhodobé úvěry se splatností nad 5 let. 
Kontokorentní úvěr - je poskytován k účtu, který vzniká spojením běžného a úvěrového účtu. Klient má možnost přečerpat zůstatek na běžném účtu do stanoveného limitu (je-li limit přečerpán nebo nejsou včas hrazeny splátky, banka potrestá klienta zvýšenými úroky). 
Investiční úvěr - předmětem úvěrování jsou nemovitosti, stavby, stroje a zařízení, cenné papíry a další investice, které jsou finančně náročné. Bývá poskytován jako střednědobý nebo dlouhodobý účelový úvěr. K čerpání dochází většinou formou přímých úhrad na účet dodavatele nebo prodávajícího na základě předložených dokladů (faktur, kupních smluv). Banka obvykle požaduje zajištění úvěru, např. formou zástavy nemovitosti. 
Provozní úvěr - slouží k financování provozních potřeb (nákup zásob, pohledávky, další provozní náklady). Je poskytován většinou jako krátkodobý účelový úvěr, který má plán čerpání a splácení. 
Hypoteční úvěr - úvěr, který je poskytnut na investice do nemovitostí nebo na jejich výstavbu či pořízení a jehož splacení je zajištěno zástavním právem k této (i rozestavěné) nebo jiné nemovitosti. Jde o úvěr dlouhodobý a účelový. 
Spotřebitelský úvěr - banky ho využívají k financování krátkodobých, střednědobých i dlouhodobých potřeb občanů.  
1. Osobní účelový úvěr - slouží k úhradě zboží a služeb, např. nákupu osobních automobilů, vybavení domácnosti, úhradu dovolené, vzdělávání, lékařských výloh. 
2. Osobní bezúčelový úvěr - na nákup spotřebního zboží nebo služeb bez uvedení účelu použití. Často mívá formu povoleného přečerpání zůstatku na běžném účtu klienta.
Vkladové a depozitní certifikáty, bankovní obligace 
Jsou to cenné papíry vydané bankou, které představují potvrzení o jednorázovém vkladu nebo jde o cenné papíry, které banka nabízí k prodeji. Jsou úročeny, sazba je různá podle délky splatnosti a výše vkladu. Vkladový certifikát - (potvrzení o vkladu) je vystavován na různou dobu splatnosti (1 až 24 měsíců), může mít různou nominální hodnotu (v Kč). Vklad je úročen pevnou úrokovou sazbou, která roste s délkou splatnosti. Po uplynutí lhůty se vyplatí vklad i úrok. Depozitní certifikát - po uplynutí doby splatnosti je vyplácena jeho nominální hodnota. Při jeho získání klient vloží nižší částku, než která je mu vyplacena a získá tak skrytý úrok. 
PŘÍKLAD: Bankovní obligace (dluhopisy) jsou dlouhodobé cenné papíry (dlouhodobě nevypověditelné) s dobou splatnosti většinou 5 let (a více). Úroková sazba je poměrně vysoká a úroky se vyplácejí většinou každého půl roku. Banky je vydávají k prodeji pro své klienty zejména z důvodu získání většího množství finančních prostředků. Majitel obligace ji může před dobou splatnosti prodat na burzovním nebo mimoburzovním trhu s cennými papíry za tržní cenu.  
Devizové účty 
Kromě korunových vkladů soustřeďují banky také vklady v zahraničních měnách. Například v EUR (eurech), USD (amerických dolarech), CAD (kanadských dolarech) apod. Fyzickým i právnickým osobám, které podle devizového zákona mohou mít účet vedený v zahraniční měně otevírají banky tzv. devizové účty. Využívají je zejména firmy, které obchodují se zahraničím. 
SMĚNÁRENSKÁ ČINNOST, PORADENSKÁ A INFORMAČNÍ ČINNOST, BEZPEČNOSTNÍ SCHRÁNKY 
Banky nabízí klientům kromě vkladových služeb, úvěrových služeb a zajišťování plateb ještě dlouhou řadu dalších služeb. Vybrali jsme jen některé z nich. 
Směnárenská činnost 
Trh s cizími měnami můžeme rozdělit na: 
Valutový (valuty - bankovky a oběžné mince v cizí měně). Maloobchodní valutový trh zajišťují směnárny, některé cestovní kanceláře a hotely. 
Devizový (devizy - peněžní prostředky v cizí měně, které jsou na účtech peněžních ústavů nebo jako jiné zahraniční platební dokumenty). Devizový trh je podstatnou částí obchodů s cizími měnami a je považován za trh velkoobchodní. Zajišťují ho banky. 
Kurzy trhu Vyhlašuje každý den v odpoledních hodinách (14.30) Česká národní banka. Kurzy vybraných měn většinou přebírá od britské tiskové agentury Reuters. Platnost těchto kurzů je okamžitá. Tyto kurzy slouží zejména pro potřeby účetnictví, daní, cla apod. Pro operace obchodních bank s klienty uplatňují banky své vlastní kurzy. 
Kurzovní lístek (ukázka v kapitole 7.4) obchodní banky obsahuje pro jednotlivé měny různé kurzy v závislosti na tom, zda se jedná o valuty a devizy a zároveň obchodní banky rozlišují rozdílné kurzy pro nákup a prodej. Kurz nákup je nižší než kurz střed, kurz prodej je vyšší než kurz střed. o Kurz nákup – je kurz, který banka uplatňuje při nákupu valut či deviz od klientů. o Kurz prodej – kurz, který banka používá, když klientům valuty a devizy prodává.  o Kurz střed – banka obvykle používá při devizových operacích v rámci banky a pro své účetnictví.  Bankovní zaměstnanci využívají při provádění směnárenské činnosti kartotéku platidel, která obsahuje vyobrazení a popis platných bankovek a mincí české a cizí měny, data jejich vydání, platnost, ochranné prvky, popis známých padělků.
Poradenská a informační činnost 
Poradenská činnost se může týkat například 
a) poradenství při zakládání firmy úkony nutné k zahájení podnikání, volba právní formy, zpracování společenské smlouvy, zpracování podnikatelského záměru apod., 
b) podmínek pro zahraniční obchodní činnosti – volby vhodné měny, formy placení při vývozu a dovozu zboží, 
c) posouzení vhodnosti investování kapitálu. 
Informační činnost Předávání bankovních informací je upraveno v zákoně o bankách a na všechny bankovní obchody se vztahuje bankovní tajemství. Informace o klientovi může banka poskytnout jen s jeho svolením (kromě informací o bankovním spojení, údajů uvedených v obchodním rejstříku, živnostenském rejstříku). Ke zjišťování informací o zahraničních firmách využívají banky síť korespondenčních bank a informačních kanceláří, u kterých si ověřují některé informace (solventnost schopnost rychlého placení závazků, spolehlivost, údaje o hospodaření firmy – zisky a hodnotu majetku apod.) pro snížení rizik při podnikání. 
Bezpečnostní schránky a ukládání cenností 
Bezpečnostní schránky Jejich umístění v bankovní pobočce musí splňovat přísná kritéria nejen stavební a technická, ale i podmínky stanovené pojišťovnami (často jsou umístěny v trezoru banky).  
Nejvíce schránek je u České spořitelny a Komerční banky (KB). Menší banky tuto službu nabízejí jen v největších městech. U KB pracovník banky otevírá spolu s klientem konkrétní schránku - každý otevírá svůj zámek. Klient pracovníka banky opět přivolá pro uzamčení své schránky. Banka respektuje soukromí klienta při manipulaci s obsahem schránky. Má však právo kdykoliv při této manipulaci obsah zkontrolovat, a to v situaci, kdy má podezření, že klient používá schránku k úschově předmětů, které jsou smluvně vyloučené. Slouží pro úschovu cenných papírů, starožitností, šperků, zásadních dokumentů apod. Zákaz platí například pro zbraně, střelivo, hořlavé látky a věci podléhající zkáze. Nejmenší boxy, což jsou kovové schránky ve velikosti A4, ročně přijdou v Komerční bance bez DPH zhruba na 1.000 korun, za tuto cenu jsou pojištěny na 1 milion korun. Kdo by si myslel, že vybírat obsah schránky může kdokoli kdo má klíč, je na omylu. Klíč nestačí, dotyčný musí mít ještě v bance uložený podpisový vzor nebo specifickou plnou moc.
POJEM MZDA 
Za vykonanou práci má zaměstnanec nárok na mzdu, plat nebo odměnu z dohod. Informace o mzdě bude pro vás velice důležitá při hledání zaměstnání po ukončení studia. 
Plat je vyplácen zaměstnancům, jejichž zaměstnavatelé dostávají peníze na platy z veřejných rozpočtů (ze státního rozpočtu, rozpočtů krajů a obcí, jde o takzvané neziskové organizace). Jsou to například státní zaměstnanci - vojáci, policisté, soudci, lékaři ve státních nemocnicích, učitelé ve státních školách apod. Mzda se týká zejména zaměstnanců v ziskové sféře (firmy živnostníků, obchodní společnosti, družstva), kde se prostředky na její vyplácení nečerpají z veřejných rozpočtů. Odměna z dohod je vyplácena za práce konané na základě dohody o provedení práce nebo dohody o pracovní činnosti (kapitola 6.2.1). (Dále bude zjednodušeně používán jen termín mzda.) 
Mzda Je cenou pracovní síly. Její výše závisí na složitosti, odpovědnosti, namáhavosti práce, obtížnosti pracovních podmínek, kvalitě pracovních výsledků. 
Nesmí být nižší než minimální mzda - nejnižší mzda při plném pracovním úvazku, pro rok 2012 činí minimální mzda 8.000 Kč měsíčně (48,10 Kč za hodinu), průměrná hrubá měsíční mzda pro rok 2011 činila podle Českého statistického úřadu 23.951 Kč. 
Její výše, termín a místo výplaty jsou uvedeny v pracovní smlouvě nebo mzdovém či platovém výměru. 
Je vyplácena v penězích (po vykonání práce v dohodnutém termínu - nejpozději do konce následujícího měsíce). Způsob výplaty je se zaměstnancem domluven (hotově, bezhotovostně, část odměn může být vyplácena také po dohodě se zaměstnancem jako naturální mzda ve formě výrobků, služeb - také musí být přepočtena na Kč a zdaněna). 
Je pro podnik nákladem - lidská práce (oceněna mzdou) byla stejně jako materiál, energie apod. při výrobě spotřebována. Navazují na ni náklady spojené s povinností zaměstnavatelů přispívat na sociální zabezpečení a zdravotní pojištění (zaměstnavatel každému zaměstnanci přispívá k hrubé mzdě dalších 34 % z jejich HM). 
Už se strašně těším na svou první výplatu, vlastně mzdu. Co si za ni koupím? Udělám radost i někomu jinému? 
Pro stát je mzda spojena s příjmem do státního rozpočtu (daň z příjmů fyzických osob je pravidelně měsíčně srážena zaměstnancům zaměstnavatelem, stejně tak i srážka na sociální zabezpečení).
Nominální mzda - je vyjádřena objemem peněz (získaných bankovek a mincí). 
Reálná mzda – je vyjádřena objemem statků a služeb, které je možné za nominální mzdu koupit. 
Valorizace mezd - vynucený růst nominálních mezd jako důsledek inflace.
POJISTNÉ NA SOCIÁLNÍ ZABEZPEČENÍ A ZDRAVOTNÍ POJIŠTĚNÍ 
Toto pojištění je druhou největší příjmovou položkou státního rozpočtu a slouží k přerozdělování obyvatelstvu. Je řešeno samostatnými zákony a vyhláškami. 
Poplatníci pojištění mají povinnost ze zákona přispívat na: 
a)  pojistné na sociální zabezpečení a příspěvek na státní politiku zaměstnanosti 
b)  zdravotní pojištění
Zdravotní pojištění 
Tyto prostředky spravují zdravotní pojišťovny (Všeobecná, Česká průmyslová - bývalá Hutnická, Revírní bratrská atd.) a hradí z nich lékařské výkony (diagnostická a léčebná péče, prevence, doprava nemocných, lázeňská péče - tzv. křížek) a léky (podle sazebníku). Zaměstnanec je povinen sdělit zaměstnavateli zdravotní pojišťovnu, u které je pojištěn (změny do 8 dnů). Pojištěnec může zdravotní pojišťovnu měnit k 1. 1. kalendářního roku.
STÁTNÍ ROZPOČET, FUNKCE STÁTNÍHO ROZPOČTU, STRÁNKA PŘÍJMŮ A VÝDAJŮ, SESTAVOVÁNÍ SR A ROZPOČTOVÝ PROCES 
K plnění svých funkcí potřebuje stát peníze (ČR asi 900 miliard na rok = třetina HDP). Jako řádný hospodář dopředu plánuje (na období 1 roku), kolik jich bude v následujícím roce potřebovat (výdajová stránka SR) a kolik jich získá (příjmová stránka SR). SR tedy představuje centralizovaný fond finančních prostředků (vlastně státní účet u ČNB), který vytvářejí všechny ekonomické subjekty státu (podniky, občané, stát), rozdělují a užívají ho však jen státní orgány. Stát tak přerozděluje finanční prostředky tam, kam společnost potřebuje. 
Rozpočtový proces Rozpočtový proces zahrnuje - návrh na sestavení SR pro příslušný kalendářní rok, který vypracovává ministerstvo financí, projednává ho vláda a schvaluje ve formě zákona parlament. Podepisuje ho také prezident republiky. Jeho prostřednictvím je přerozdělována přibližně jedna třetina vytvořeného HDP. Po ukončení rozpočtového období (převážně březnu následujícího roku) dochází ke kontrole tvorby a čerpání SR, ministerstvo financí sestavuje tzv. státní závěrečný účet (jeho cílem je vyhodnocení rozpočtového hospodaření a vývoje ekonomiky s poučením pro následující období). Snížením daní a zvýšením výdajů může stát podpořit hospodářský růst (zvedne poptávku, více se vyrábí, více pracovních míst, vyšší zisky, růst mezd,...) a naopak je možné zvýšením daní a omezením výdajů hospodářský růst utlumit (sníží se poptávka). 
SR může být sestavován jako: 
1. Vyrovnaný - příjmy a výdaje jsou v rovnováze, „zlatý střed“, ekonomika ale není dostatečně silná a stát si nemůže dovolit odchylky kladné ani záporné. 
2. Přebytkový - příjmy převyšují nad výdaji, vytváří se rezerva na dobu nepříznivého ekonomického vývoje, stát ale nevytváří nová pracovní místa, nedává zakázky, nepodporuje rozvoj ekonomiky (tzv. restriktivní fiskální politika). 
3. Schodkový (deficitní) - výdaje převyšují nad příjmy, mírně schodkový dočasně podporuje rozvoj ekonomiky, ale na dluh (expanzivní fiskální politika - zvyšuje inflaci, nepůsobí dobře na obchodní partnery v zahraničí, stát se zadlužuje formou prodeje státních cenných papírů, půjčkami od centrální banky, od obchodních bank ze zahraničí, cizích států). 
Nejvhodnější je SR mírně schodkový nebo vyrovnaný. V ČR i v mnoha dalších zemích je v současné době veliký problém s opakovanými a rostoucími deficity SR, což vede k zadlužení státu. Tento státní dluh může být: 
vnitřní (země dluží vlastním občanům), 
vnější (zadlužení vůči zahraničí). 
POJEM DAŇ, VÝZNAM DANÍ, POJEM DAŇOVÁ SOUSTAVA, CHARAKTERISTIKA DANÍ 
Daně se týkají každého z nás. Ovlivňují naše příjmy, výdaje a náš majetek. Týkají se také hospodaření každého podniku. 
Daň 
Daně jsou zpravidla pravidelně se opakující platby fyzických nebo právnických osob do státního rozpočtu (jsou jeho nejdůležitějším příjmem), do rozpočtu územních správních celků (krajů, okresů, obcí), případně jiných státních peněžních fondů. Plátce daně odvádí příslušnou peněžní částku finančnímu úřadu na základě předem stanovených zákonů. Tyto zákony jsou nejčastěji novelizovány (měněny) a v různých zemích se mohou výrazně lišit (v ČR proběhla k 1. 1. 2008 řada změn z důvodu daňové reformy, která má za úkol zvýšit příjmy státního rozpočtu, který je příliš zadlužený. Další kroky daňové reformy jsou realizovány i v těchto letech). 
VÝZNAM DANÍ 
Daně stát nutně potřebuje pro úhradu svých výdajů, spojených především s poskytováním veřejných statků a služeb (zejména v oblasti školství, kultury, zdravotnictví) a veřejnou spotřebou státu (obrana, bezpečnost, státní správa). A také pro tzv. transfery, což jsou platby sociální povahy obyvatelstvu. Daně jsou založeny na principu solidarity (má z nich prospěch i ten, kdo má malé nebo žádné příjmy a na placení daní se příliš nebo vůbec nepodílí).
DAŇOVÁ PŘIZNÁNÍ 
Ke stanovení výše daňové povinnosti u všech typů daní se používají daňová přiznání. Jedná se o tiskopisy vydané ministerstvem financí s přesně danou strukturou, která vede ke správnému vyčíslení příslušné daně. Formuláře je možné si vyzvednout na finančním úřadu nebo stáhnout z internetu. Daňový subjekt (ten, kdo má ze zákona povinnost zaplatit daň) má povinnost si daň sám (prostřednictvím daňového přiznání) vypočítat a následně také odvést (platbou v hotovosti v pokladně finančního úřadu, převodem ze svého bankovního účtu nebo poštovní poukázkou). V případě, že daňový subjekt není schopen daň sám správně vypočítat, resp. daňové přiznání sám správně vyplnit, má možnost si tuto službu objednat u daňového poradce.  
Podrobně je problematika daňového přiznání popsána v učebnici Daňová evidence.
Pojišťovnictví Je zvláštním odvětvím ekonomiky, které se zabývá minimalizací rizik ekonomických i neekonomických činností člověka. Pomáhá nést svým klientům finanční rizika spojená například s požáry, povodněmi, krádežemi, dopravními nehodami a úrazy. Je finanční službou. 
Pojišťovnictví má velmi blízko k finančním trhům, má také významný podíl na tvorbě hrubého domácího produktu a je tak zdrojem rozvoje společnosti. Dnes působí na trhu okolo 34 pojišťoven a další pojišťovací společnosti. Díky velké konkurenci jsou pojišťovací služby rychlejší, kvalitnější a pomalu se vrací na úroveň, která byla v České republice v pojišťovnictví před 2. světovou válkou. 
POJMY V POJIŠŤOVNICTVÍ 
Pojišťovna Je právnická osoba, která je v souladu se zákonem o pojišťovnictví oprávněna provozovat na území ČR pojišťovací činnost. Poskytuje ochranu proti rizikům, sjednává pojištění, zajišťuje správu pojištění včetně vyřizování pojistných událostí. Podmínky pro udělení úředního povolení jsou společné jak pro pojišťovny tuzemské, tak pro pojišťovny se sídlem v jiném státu EU nebo na území jiného státu. Pojišťovna zajišťuje: o uzavírání pojistných smluv, o správu pojištění, o poskytování plnění z pojistných smluv, o finanční umístění, o uzavírání smluv se zajišťovnami, o zábrannou činnost (prevence proti vzniku škod, trestné činnosti). 
Zajišťovna Je právnická osoba, jejíž činností je přebírání pojistných rizik postoupených pojišťovnou nebo jinou zajišťovnou, se sídlem na území ČR. Provozuje zajišťovací činnost podle zákona o pojišťovnictví. Nebo je to právnická osoba se sídlem v zahraničí, která provozuje zajišťovací činnosti v souladu s právní úpravou země svého sídla. Podstatou je pojištění pojišťoven při vzniku nahodilých událostí velkého rozsahu (například povodně 1997). Zajišťovna zajišťuje: o zprostředkovatelkou činnost, o poradenskou činnost, o šetření pojistných událostí, o další činnosti se souhlasem ministerstva financí. 
Pojistník je ten, kdo uzavřel smlouvu s pojišťovnou a je povinen platit pojistné. Pojistitel je ten, kdo pojištění zajišťuje (pojišťovna). Pojištění je přesun negativních dopadů na speciální instituci - pojišťovnu. 
Pojistná částka - pojistné je částka, kterou platíme pojišťovně.
a) Povinné pojištění 
Zákonem je firmám a osobám uložena povinnost účastnit se vymezeného druhu pojištění. Sleduje především zajištění sociálních jistot lidí a zabezpečení proti škodám způsobeným jinými osobami při provozu motorových vozidel. Patří zde: 
1. Zákonné sociální pojištění osob - dle zákona o sociálním pojištění, správcem tohoto pojištění je státní instituce  Správa sociálního zabezpečení (vysvětleno v okruhu odměňování zaměstnanců). 
2. Zákonné zdravotní pojištění osob - dle zákona o zdravotním pojištění, toto pojištění spravují speciální zdravotní pojišťovny (vysvětleno v okruhu odměňování zaměstnanců). 
3. Zákonné pojištění odpovědnosti za škodu z provozu motorového vozidla - pro majitele automobilu. 
4. Zákonné pojištění pracovních úrazů a nemocí z povolání zaměstnanců - jsou ho povinni od roku 1993 uzavírat zaměstnavatelé pro své zaměstnance u jedné z komerčních pojišťoven - České pojišťovny nebo Kooperativy. 
b) Dobrovolné pojištění Není povinné a je uzavíráno na komerční bázi. Klient, který se chce pojistit proti určitým rizikům, si vybírá některý z produktů pestré nabídky komerčních pojišťoven (rozvedeno níže). 
Životní pojištění 
1. ledna 2001 vešla v platnost zákonná ustanovení o daňových výhodách pro fyzické osoby, které uzavřou své soukromé životní pojištění a také pro zaměstnavatele, kteří svým zaměstnancům na toto jejich pojištění přispějí. Daňové výhody se týkají pojištění pro případ dožití, pojištění pro případ smrti nebo dožití, důchodového pojištění. Výplata pojistného plnění nastane nejdříve po 60 kalendářních měsících trvání pojištění a současně nejdříve v kalendářním roce dožití věku 60 let pojištěného. Daňová výhoda Pojistné je možné odečíst od základu daně z příjmu fyzických osob, maximálně 12.000 Kč ročně. I tehdy, pokud zaměstnanec toto pojištění dostává od zaměstnavatele, je do 12.000 Kč za rok osvobozeno od daně z příjmů fyzických osob. Zaměstnavatel ho považuje za svůj náklad snižující základ daně do 8.000 Kč za rok na jednoho zaměstnance. 
Penzijní připojištění (spoření na „důchod“ s daňovou výhodou a příspěvkem státu) 
Každý občan, který si sám hradí toto připojištění, ho může odečíst od základu daně v hodnotě převyšující 6.000 Kč ročně, ale maximálně 12.000 Kč za zdaňovací období. I tehdy, pokud je toto připojištění hrazeno zaměstnavatelem, zaměstnanec je nezdaňuje do výše 5 % z jeho hrubé mzdy. Zaměstnavateli je uznán jako náklad snižující základ daně do 3 % z hrubé mzdy zaměstnance. Stát podporuje takto připojištěné osoby každý rok státním příspěvkem. V současné době se hodně hovoří o tom, že je v zájmu každého, myslet na stáří. Je potřebné už v produktivním věku vytvářet finanční rezervu na tzv. „roky v penzi“. 
PODNIKÁNÍ, PODNIKATEL 
Podnikáním se podle obchodního zákoníku č. 513/1991 sb. ve znění dalších zákonů rozumí soustavná činnost prováděná samostatně podnikatelem vlastním jménem a na vlastní odpovědnost za účelem dosažení zisku. 
Podnikatelem je osoba, která zakládá podnik a provozuje jeho činnost. Musí být starší 18 let, trestně bezúhonná (při zakládání podniku musí doložit výpis z trestního rejstříku), způsobilá k právním úkonům. U malých firem je podnikatelem vlastník podniku, který řadu z podnikatelských funkcí vykonává sám. Podnikání kromě zisku přináší také osobní nezávislost, možnost pracovat v oblasti, kterou mám rád, „být svým pánem“. Sám nese rizika podnikání (může být vytlačen konkurencí), ale také sám užívá úspěchů a zisků, které mu podnikání přinese. 
Předpoklady pro podnikání 
Konkrétní vědomosti a zkušenosti v daném oboru (absolvování studia na střední nebo vysoké škole, praxe v dané oblasti nebo třeba rodinná tradice).
Dokázat se správně rozhodovat, organizovat práci, umět jednat s lidmi (zaměstnanci i obchodními partnery). 
Podnikatelem může být 
1.  Fyzická osoba na základě živnostenského oprávnění – výpis z živnostenského rejstříku (zákon o živnostenském podnikání č. 455/1991 sb.), např. David Horký, autoservis, Polanka. 
2.  Osoby podnikající na základě jiného oprávnění  nejde o živnosti, např. licence  (soudní znalci, advokáti, daňoví poradci, auditoři, tlumočníci, lékaři). 
3.  Fyzická osoba samostatně provozující zemědělskou výrobu       (podle zvláštních předpisů, např. Jan Novák, rolník, Vítkov). 
4.  Právnická osoba zapsaná v obchodním rejstříku, který vede obchodní soud (obchodní společnosti, družstva, např. Magnet, akciová společnost, Pardubice). 
Obchodní společnosti jsou právnické osoby založené za účelem podnikání (k provozování soustavné činnosti prováděné samostatně, na vlastní odpovědnost za účelem dosažení zisku). Jde většinou o spojení několika podnikatelů (společníků), kteří spojí síly a podnikají společně jako právnická osoba. Vznik a podnikání společností upravuje obchodní zákoník, který rozlišuje obchodní společnosti osobní a kapitálové.
Vznik obchodní společnosti 
Společnosti vznikají ke dni, kdy jsou zapsány v Obchodním rejstříku. Je to veřejný seznam,  do kterého se zapisují o právnických a některých fyzických osobách zákonem stanovené údaje,  týkající se podnikatelů nebo organizačních složek jejich podniků. Například označení obchodní firmy, sídlo právnických osob, jejich identifikační číslo, předmět podnikání, jméno a bydliště osob, které jsou statutárním orgánem apod. Je veden soudem – rejstříkovým (u krajského soudu). Teprve dnem zápisu do obchodního rejstříku mohou společnosti vstupovat do právních vztahů.
DRUŽSTVO 
Družstvo je dobrovolné společenství neuzavřeného počtu osob (občanů, členů). V průběhu činnosti mohou přistupovat noví členové (tím se družstvo liší od obchodních společností, které nemohou libovolně zvyšovat či snižovat počet společníků). Je založeno za účelem podnikání nebo zajištění potřeb členů.
STÁTNÍ PODNIK 
Stát jako zvláštní subjekt národního hospodářství figuruje v neziskovém sektoru (rozpočtové a příspěvkové organizace) a také v sektoru ziskovém. V ziskovém sektoru působí stát jako podnikatel, jehož hlavní úlohou je dosahovat zisk. 
PODNIK SE ZAHRANIČNÍ MAJETKOVOU ÚČASTÍ 
Je to podnik se sídlem v České republice, na jehož založení nebo podnikání se podílí zahraniční účastník (jde o spojení domácího a zahraničního kapitálu). Je jednou z možností kooperace na kapitálovém principu Joint Ventures, neboli spojená rizika. Tímto zahraničním účastníkem může být právnická nebo fyzická osoba, se sídlem i bydlištěm mimo území ČR. Jeho podíl na majetkovém vkladu není omezen a je věcí dohody smluvních stran. Vznik, právní forma, právní poměry a zánik podniku se řídí českým právem. K nejčastějším právním formám již existujících podniků se zahraniční majetkovou účastí patří a. s. nebo s. r. o. K založení podniku je potřebné povolení ministerstva financí.
LEASINGOVÉ SPOLEČNOSTI 
Leasing (pronájem) - leasingové společnosti (vlastníci majetku, pronajímatelé) uzavírají smlouvu s klientem (nájemcem), který si pronajme předmět na sjednané období a majetek užívá. Je to forma pronájmu za pevně stanovené měsíční leasingové splátky (nájemné, první splátka bývá stanovena ve vyšší částce, tzv. akontace) na přesně stanovanou dobu (například u finančního leasingu movitých věcí minimálně 3 roky, u nemovitostí 8 let). Může jít o pronájem nemovitostí, dopravních prostředků, výrobního zařízení, výpočetní techniky apod. Po celou dobu pronájmu je majetek ve vlastnictví pronajímatele.
Obchodní firma 
Podnik, který vystupuje pod obchodním jménem, označujeme jako firmu. Každý podnik musí mít jiné obchodní jméno, aby se vyloučila jejich záměna. Pod tímto jménem podnik vystupuje a činí právní úkony (uzavírá smlouvy). Pod obchodním jménem se podnik zapisuje do obchodního rejstříku, případně je registrován u živnostenského úřadu. 
Dlouhodobý majetek podniku
Dlouhodobý majetek (DM) je majetek, který podnikatelé používají dlouhodobě (déle než jeden rok) pro zajištění své činnosti. Používáním neztrácí svou původní formu, do výrobků, zboží či služeb se přenáší postupně opotřebením, které je finančně vyjadřováno odpisy.
EVIDENCE DLOUHODOBÉHO MAJETKU 
V dlouhodobém majetku má firma vloženu spoustu peněz a zároveň je to majetek, který slouží firmě po mnoho let. Je proto nezbytné, aby byl důsledně evidován.  
Evidence slouží pro: 
kontrolu majetku – inventarizaci, 
odpisování majetku – účetnictví a daně, 
přehled o finanční hodnotě firmy – důležité informace pro potřeby financování z cizích zdrojů, málokterá firma zůstává trvale v rukou jednoho vlastníka, a proto při prodeji firmy potřebujeme vyjádřit její cenu, DM je významnou součástí firmy, 
úhrady škod na majetku pojišťovnou – při škodě (živelná událost) je dobrá evidence majetku důležitým pomocníkem při vyčíslení a dokázání škod. 
Základní evidenci provádíme na inventárních kartách. Při pořízení DM se navíc vypisuje zápis o pořízení DM a při vyřazení pak zápis o vyřazení DM. 
Informace o inventárních kartách najdete v učebnici Daňová evidence. 
PÉČE O DLOUHODOBÝ MAJETEK 
Aby byl majetek v dobrém stavu, mohl se řádně využívat a vydržel předpokládanou dobu používaní, musí o něj podnik řádně pečovat. Patří zde: 
1. Údržba – např. čištění, mazání, seřízení stroje, natírání, vytápění budov. Pravidelná a pečlivá údržba má význam pro dobrý výkon majetku, zpomaluje jeho fyzické opotřebení a odstraňuje drobnější závady. 
2. Opravy – odstraňují se následky opotřebení na jejichž základě dochází k poruchám. 
3. Modernizace – rozšíření vybavenosti nebo použitelnosti majetku (budova se vybaví klimatizací). 
4. Rekonstrukce - zásah do majetku, který má za následek změnu jeho účelu nebo jeho technických parametrů (budova se při obnově fasád i zateplí). 
HOSPODAŘENÍ PODNIKU 
V tržním hospodářství (neboli systému volného podnikání) mají podniky plnou právní a ekonomickou samostatnost. Hospodaří vlastním jménem a na vlastní odpovědnost za účelem dosažení zisku. Snaží se vytvářet takové výrobky a služby, které zákazníci chtějí a prodávají jim je za ceny, které jsou zákazníci ochotni zaplatit. K vytváření statků má podnik určité zdroje (vstupy neboli náklady, například materiál, strojní zařízení, energie, pracovní síla zaměstnanců apod.), které se snaží co nejúčelněji vynakládat a dosáhnout co nejlepšího hospodářského výsledku. Jde o to, získat ve výstupech neboli výnosech (nejčastěji tržbách) více, než jsme vložili do svých nákladů.
Správný hospodář je ten, kdo umí sledovat své náklady (šetřit) a současně nabízí (i přes nízké náklady) kvalitní produkty. Je tak schopen obstát v konkurenci ostatních. 
NÁKLADY PODNIKU (VSTUPY DO ČINNOSTI) 
Jsou peněžním vyjádřením spotřeby výrobních prostředků, služeb a práce, které firma vynaložila na vytváření (výrobu) statků a poskytování služeb (co všechno musím spotřebovat například na výrobu kalhot = pořizovací cena spotřebovaného materiálu, odpisy strojů, mzdy zaměstnanců, hodnota energie apod.). 
VÝNOSY PODNIKU (VÝSTUPY Z ČINNOSTI) 
Jsou peněžním vyjádřením vytvořených výkonů (produktů, výrobků nebo služeb). V obchodních organizacích tvoří výnosy především tržby z prodeje zboží.
VÝSLEDEK HOSPODAŘENÍ 
Představuje rozdíl mezi výnosy a náklady. 
Hospodářský výsledek podniku = výnosy – náklady = + zisk, – ztráta 

